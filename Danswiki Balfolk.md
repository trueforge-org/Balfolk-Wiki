Danswiki

![Foto van dansers](media/image1.jpeg)

# Welkom op de danswiki!

Deze wiki bevat informatie over verschillende balfolk dansen, hun
variaties en tips voor dansers, instructeurs en muzikanten.

## Algemeen

- [Balfolk](#balfolk)

- Danshouding

- Etikette

- Terminologie

## Dansen

-

- [An Dro](#an-dro)

  - An Dro retourné

- Bourree *(Bourree de Berry)*

  - Bourree en cercle

  - Bourree des Jeunes

  - Bourrée croisé

  - Bourrée carré

  - La grande potterie

  - Bourrée valsé d'Issoudun

  - Kadootjesbourree

- Bourrée d'Auvergne

- [Cercle](#cercle) (Tovercirkel)

- Fandango

- Gavotte

- [Gigue](#gigue-jig-chapelloise) *(Jig, Chapelloise)*

- [HanterDro](#hanter-dro)

  - Hanter dro klamm

- Horo

- Laride

- Madison

- Mazurka

- Plinn

- Polka

- Polska

- Rond de Saint-Vincent

- Rondeau

  - Rondeau en Couple

- [Scottisch](#scottisch)

- Tarantella

- Tricot

- Wals

  - Wals in 5 tijden

  - Wals in 7 tijden

  - Wals in 8 tijden

  - Wals in 11 tijden

  - Wals in 14 tijden

Danswiki

![Foto van dansers](media/image1.jpeg)

# Balfolk

Balfolk is dansen op live muziek. Een disco-avond op traditionele muziek
uit West-Europa en dan vooral uit Frankrijk en Vlaanderen. Naast de
traditionele invulling van stijl en instrumentgebruik die aan de muziek
wordt gegeven wordt nu ook steeds vaker gewerkt met moderne middelen als
loop stations en distortion. Daarbij wordt er tegenwoordig - ook in
Nederland - veel balfolk muziek gecomponeerd. Wat in de moderne muziek
overeind blijft zijn de traditionele ritmes die de basis vormen voor de
verschillende dansen. Een echte mix tussen traditioneel en modern.

Wat wordt er dan gedanst? Er zijn een aantal standaard dansen, dat zijn
er niet zo veel en de basis daarvan is niet zo moeilijk. Wordt dat dan
niet saai? Nee, omdat de muziek altijd live gespeeld wordt en daardoor
steeds anders is en je vrij bent te variëren met de passen als je dat
wilt, elke danspartner weer anders is en zelfs je eigen bui van bal tot
bal verschilt is echt elke dans anders! Al snel ontdek je de
oneindigheid aan variaties die voor je open ligt; dit komt steeds meer
binnen je bereik naarmate je de basis beter beheerst.

Juist omdat de basis niet al te ingewikkeld is kunnen beginners meteen
meedoen. Dat maakt deze vorm van dansen heel toegankelijk. Iedereen is
welkom: jong, oud, woest en rustig. Zolang je bij het dansen rekening
houdt met je mededansers is alles toegestaan!

Danswiki

![Foto van dansers](media/image1.jpeg)

# Danshouding

## Inhoud

- Danshouding
- Half-open
- Gesloten
- Open
- Aanwijzingen

Een goede danshouding is natuurlijk belangrijk. Er zijn een paar
verschillende houdingen voor koppeldansen. Voor het gemak wordt dame en
heer gebruikt ter aanduiding van de 2 danspartners, maar de rollen
kunnen ook omgedraaid worden. Ook gebeurt het wel dat 2 dames of 2 heren
met elkaar dansen. Beter kan dus eigenlijk gesproken worden van "leider
m/v" en "volger m/v" (en zelfs dat kan door bijvoorbeeld een variatie
uit te voeren binnen een dans veranderen).

## Half-open

Half-open houding, wat eigenlijk de standaard danshouding is. Je staat
tegenover elkaar, de rechterarm van de heer op de rug van de dame
(tussen de schouderbladen, meestal op de BH-sluiting) met platte hand.

(Als dit als te close wordt ervaren is het ook mogelijk de hand meer
richting het rechterschouderblad te verplaatsen)

De basis van deze danshouding komt voor uit het kader dat de heer met
zijn rechterarm en bovenlichaam vormt. De heer houdt de schouders laag
en de rechterarm gebogen voor zich. Het bovenlichaam en de rechterarm
vormen samen een stevig geheel, waar de dame licht in kan leunen. Als de
heer nu draait met zijn lichaam gaat de rechterarm, met daarin de dame,
mee.

De linkerhand van de dame ligt in beginsel op de bovenarm/schouder van
haar danspartner. Zij legt de V tussen duim en wijsvinger tegen de
schouder aan. Afhankelijk van hoe intiem er gedanst wordt kan de hand
hoger op de schouder of zelfs helemaal rond de nek van de heer gelegd
worden.

De schouders van de heer en de dame zijn parallel aan elkaar. Ieder
heeft z'n voeten ongeveer op heupbreedte, recht naast elkaar, en beide
danspartners hebben hun rechtervoet (ongeveer een halve voetlengte)
tussen de voeten van de ander staan.

De rechterhand van de dame legt zij in de linkerhand van de heer. De
heer sluit zijn vingers licht om de hand van de dame. De positie van
beide handen is bij een ontspannen dans ongeveer op schouderhoogte,
midden tussen de twee dansers in. Dit wordt ook wel de vlaggestok
genoemd.

Deze vlaggestok heeft geen leidende functie (behalve bij het aangeven
van sommige variaties). Het is voor de dame erg onplezierig wanneer de
heer haar arm naar achteren drukt.

Beide partners dragen zelf hun eigen armen en laten die niet op de arm
van de ander hangen.

## Gesloten

Gesloten houding, waarbij beide armen van de heer op de rug van de dame
zitten. De armen van de dame rusten op of achter de schouders van de
heer.

## Open

Open houding, hier moet nog een omschrijving voor komen.

## Aanwijzingen

- Om samen te kunnen draaien in een koppeldans is het belangrijk dat de
  dame licht leunt in de rechterarm van de heer. Daardoor vorm je als
  koppel één geheel en krijg je een gezamenlijk zwaarte-/draaipunt. De
  dame moet hiervoor durven te leunen, maar de heer moet ook het
  vertrouwen geven dat nodig is om te durven leunen. Dit is een subtiele
  balans tussen tegendruk geven en tegelijkertijd laten vieren. Oefen
  dit vooral eens 'droog' en durf tegen elkaar te zeggen hoe het voelt
  of hoe het anders zou kunnen.

- De dame leunt als het ware als een plank naar achter, in de arm van de
  heer. dus niet met een holle rug, als een hoepeltje achterover, maar
  ook niet door je kont naar achter te steken.

- In het stijldansen staan paren vaak tot en met de heupen tegen elkaar
  aangeplakt en komt veel van het leiden ook door de heupen. Veel
  balfolkies hebben echter een houding waarbij wat afstand zit en het
  leiden met de heupen niet werkt. Het is dan belangrijk om de
  rechterarm (voor de heer) stevig te houden en deze alle bewegingen van
  het lichaam te laten vertalen naar de rug van de dame. Het is echt wel
  zo dat wanneer je leidt met je volledige lichaam en je een lichte
  spanning in de armen houdt de vrouw hierop kan volgen. Het is daarbij
  wel belangrijk dat je vanuit je bovenlichaam beweegt.

- Als een man een vrouw naar de vloer begeleidt, of bijvoorbeeld een
  Cercle danst, dan is de hand van de man onder.

Danswiki

![Foto van dansers](media/image1.jpeg)

# Etikette

## Inhoud

- Etikette voor dansers
- Etikette voor bands
- Etikette voor sessiemuzikanten

## Etikette voor dansers

- Sluit bij een slingerdans (an dro,hanter dro) altijd aan aan de
  achterkant: de voorste heeft ervoor gekozen om de slinger te gaan
  leiden.

- Houd bij vlotte paardansen (polska, polka, wals) de rand van de
  dansvloer vrij voor de meer ervaren paren: deze paren kunnen dan als
  ze snelheid willen maken de buitenbaan nemen (net als bij schaatsen).

- Houd rekening met de dansrichting, doorgaans tegen de klok in: het
  'hoort' nou eenmaal zo en dit is een belangrijke manier om botsingen
  te voorkomen.

- Kijk tijdens het dansen goed uit waar de andere dansers zijn en
  heengaan. De dame kan op drukke vloeren ook meekijken en de heer met
  haar linkerhand afremmen als dit nodig is.

- Is er onverhoopt toch een (kleine) botsing ontstaan biedt dan tijdens
  het dansen kort je excuses aan.

- Verlaat bij een mixer (gigue, cercle) nooit alleen de dans: je
  ontneemt dan iemand anders de kans verder te dansen.

- Niemand hoeft te wachten om gevraagd te worden. Stap gerust op iemand
  af.

- Word je gevraagd, maar heb je écht geen zin, of een goede reden om
  niet te dansen dan kun je (als je dit verontschuldigend doet) een
  dansaanzoek weigeren: het heeft geen zin om tegen je zin in te gaan
  dansen. Maar het is wel heel onbeleefd om eerst iemand te weigeren en
  dan vervolgens wel met iemand anders te gaan dansen.

- Wanneer je met elkaar danst, bedenk dat je *met elkaar* danst. Dus als
  een dame niet meteen je variaties volgt, wordt dan niet boos of
  ongeduldig. Het gaat gewoon even anders en niet persé fout. Je kan
  bovendien ook nooit met zekerheid zeggen of de fout in het volgen lag
  of in het aangeven. Dansen doe je samen, dus het moet ook voor allebei
  leuk blijven!

- Houd rekening met het dansniveau van je danspartner.

- Gebruik je dame niet als uithangbord. Het is mooi als je veel
  variaties kan, maar het is niet fijn voor je dame als je die in hoog
  tempo allemaal laat zien...Probeer zo veel mogelijk naar de muziek te
  luisteren en daar je variaties op aan te passen.

- Het is fijn als je iemand af en toe een goede tip kan geven tijdens
  een bal. Hou er rekening mee dat een bal is om fijn te dansen en
  workshops om te leren. Overstelp daarom je danspartner nooit met een
  lading tips en aanwijzingen tijdens een bal...het is een dansje, geen
  lesje. Uiteraard kan een danspartner aangeven alle tips op prijs te
  stellen, maar vraag hier even naar voordat je je laat meeslepen in je
  enthousiasme.

- Voor de heren: bedank je danspartner na afloop van een dans en vraag
  haar om nog een dans of bied haar de rechterhand of arm om haar weer
  naar de rand van de dansvloer te begeleiden. Gewoon weglopen en haar
  laten staan is erg lomp.

- Weet je een andere dans op een lied dat gespeeld wordt dan die door de
  andere dansers wordt ingezet dan kun je best een andere dans gaan
  dansen, mits je de andere dansers daar natuurlijk niet bij stoort.

- Toon de muzikanten waardering voor hun muziek met blikken tijdens het
  dansen en applaus achteraf, maar ook door in te spelen op de variaties
  in sfeer en dynamiek die ze inbrengen.

- Hou een gewenste dansafstand aan, niet elke danspartner vindt het
  fijn erg close te dansen.

## Etikette voor bands

- Richt je aandacht niet alleen op je medemuzikanten, maar ook op de
  dansers: kijk naar ze, lach naar ze, inspireer ze en laat je door ze
  inspireren.

- Laat bij het spelen voor niet zo ervaren dansers vrijwel altijd het
  basisritme doorklinken in de muziek. Ook ervaren dansers verlangen in
  elk geval dat het basisritme gemakkelijk vol kan worden gehouden op de
  muziek.

- Wees duidelijk over de aanvang van mixers (gigue, cercle) en bourrees.
  Laat een eventueel intro helder overgaan in de start van het liedje.

- Speel je bij een dansuitleg wees je dan volledig bewust van je rol. De
  muziek moet volledig ondersteunend zijn aan het dansen. Kies de muziek
  daarop uit. Let op de dansdocent. Speel altijd in het tempo dat de
  docent aangeeft. En stop als de docent dat aangeeft. Dit zal
  voornamelijk met gebaren gebeuren zodat de dansers vanuit de muziek
  het impuls krijgen om te stoppen. Overstem de dansdocent niet in
  geluidsniveau. Als de samenwerking goed gaat kan de muziek zelfs bij
  korte stukjes (bijvoorbeeld vier maten) gespeeld worden, ook als de
  docent dit niet expliciet aangeeft. Het geeft sfeer tijdens de uitleg
  en betekenis aan de stappen. Wissel ter variatie eens van liedje als
  er lang wordt ingegaan op eenzelfde dans.

## Etikette voor sessiemuzikanten

- Zorg er voor tijdens een sessie dat je iedereen de ruimte geeft. Niet
  iedereen heeft evenveel talent en ervaring, maar als je tijdens een
  sessie geen kans krijgt om dat te leren, waar kan je dat dan wel.

- Als er een sessieleider is, luister daar dan naar!

- Luister naar wat de andere muzikanten aanbieden. Misschien is het niet
  wat je normaal zou doen, maar het kan toch heel waardevol zijn.

Danswiki

![Foto van dansers](media/image1.jpeg)

# Terminologie

Op deze pagina staat een overzicht van gebruikte begrippen en
afkortingen.

Hiernaar kan verwezen worden vanuit de beschrijvingen van de
verschillende balfolk dansen.

## Standbeen

Het been waarop het gewicht rust.

## Stap

het verplaatsen van een voet met overbrengen van het lichaamsgewicht,
terwijl de andere voet nog op de grond is.

## Sprong

Dit is een afzet van één van beide voeten of van allebei tegelijk,
daarna een zweefmoment en tenslotte neerkomen op één van beide voeten of
op allebei.

1\. afzetten van beide en neerkomen op beide:

*Sluitsprong*:         neerkomen op gesloten voeten

*Spreidsprong*:      neerkomen in spreidstand

2\. afzetten van twee voeten en neerkomen op één:

- op de plaats

- Zijwaarts

- voorwaarts

- achterwaarts

3\. sprong van de ene op de andere voet (Loopsprong)

4\. sprong van de ene voet, neerkomen op dezelfde: hup of hop

## Tik

Het met de voet de grond aantikken zonder dat er gewicht wordt
overgebracht.

Kan bv met teen, hele voet of hiel.

## Wandelpas

een serie stappen, kan voorwaarts of achterwaarts

## Looppas

een serie loopsprongetjes voorwaarts of achterwaarts. Onstaat meestal
wanneer een wandelpas versneld wordt.

## Aansluitpas

Een stap naast het standbeen

## Bijtrekpas

Een stap opzij gevolgd door aansluitpas.

## Wisselpas

dubbele gewichtswisseling met aansluitpas

(kan naar opzij, naar voren of naar achteren)

Bijvoorbeeld met Links te beginnen:

1. verplaats linker been met gewicht

2. sluit rechterbeen aan met gewicht

3. verplaats linkerbeen met gewicht

Voorbeeld: de eerste pas van de An-Dro is een wisselpas naar links (met
linkerbeen te beginnen). De tweede pas van de An-Dro is een wisselpas op
de plaats (zonder verplaatsing) met rechterbeen te beginnen.

## Galoppas

Stap opzij, gevolgd door aansluiten van de andere voet met een
sprongetje, het aansluiten gebeurt nu in de lucht. De pas ontstaat
meestel wanneer een bijtrekpas versneld wordt. Om de pas goed in te
zetten moet men beginnen met een opvering op het afzetbeen.

## Stap-hop pas

Een stap op rechts, gevolgd door een hop op hetzelfde been, dan idem
links enz.

(Wordt deze pas in 3/4 maat gedanst, met i.p.v. de hop alleen een
opvering op de 3e tel en met gekruist overzwaaien van het speelbeen, dan
ontstaat de Zweedse Dalpas).

## hop-stap pas

Een hop op rechts, gevolgd door een stap met links, daarna begint de
volgende weer met een hop op links, enz.

## Huppelpas

Een versnelde stap-hop pas.

## Rielpas

Een stap-hop pas of een huppelpas, waarbij de voet steeds achter c.q.
vóór  de andere wordt neergezet en dan bij de hup weer naar voren c.q.
naar achteren wordt verplaats, zodanig dat men op  dezelfde plek blijft.

Om deze pas goed te kunnen uitvoeren moet men de benen goed uitdraaien.

## Driepas

Algemene benaming voor iedere pas die uit drie stapjes bestaat.

Hieronder enkele varianten:

### Wisselpas

Drie wandelpassen in het ritme kort/kort/lang, waarbij de tweede pas
meestal een aansluitpas is

### Schotse pas

Drie wandel- of looppassen plus een hup.

Vaak begint de pas met de hup op een opmaat.

Pas komt voor in 2/4 of 4/4 maten in verschillende ritmes.

Een Schotse pas in een gelijkmatig, langzaam ritme wordt ook wel een
wissel-hop-pas genoemd en in Frankrijk heet dat dan weer een Pas de
Gavotte.

Vroeger werd deze pas ook wel aangeduid als een polka-pas.

### Mayim pas

Wandel- of loopaas zijwaarts, waarbij de ene voet afwisselend voor of
achter de andere wordt langs kruisend wordt neergezet. Begint meestal
met vóór kruisen.

Deze pas wordt in de USA meestal "grapevine" genoemd maar begint dan
meestal met de zijwaartse pas.

Laat je de zijwaartse verplaatsing weg (en daarmee dus dan ook het
kruisen) dan krijg je de TSJERKESSIA-pas

### Spinpas

Stap met de rechtervoet vóór de linker langs, met doorbuigen in de
rechter knie, gevolgd door neerzetten van de linker voorvoet achter of
iets voorbij de rechter en strekken van het linkerbeen. Hierbij wordt de
rechter voet dan weer verplaats etc.

Niet te verwarren met het "SPINNEN" - dat doe je met z'n tweeën

## Draaipassen

Sommige van bovenstaande passen kunnen door paren draaiend worden
uitgevoerd. Dan krijg je bijvoorbeeld:

### Wandelpas

Wordt een TWEESTAPSDRAAI ook wel genoemd BOERENWALS

### Stap-Hop

Wordt een stap-hop met rondgaan oftewel een POLKA pas MET OVERSTAP

### Wisselpas

Dat wordt een GLIJPOLKA

### Walspas

Doe je dat met zijn tweeën dan heet het een WALS

### Schotse pas

Wordt, als je doordraait, een (normale) POLKA. Doe je dit in open
danshouding heen-en-weer dan heb je (rara) een OPEN POLKA.

### Spinpas

Doe je dit samen dan ben je aan het SPINNEN.

## Het draaien

Bij al deze passen behalve bij de SPINPAS werken de partners met
tegengestelde voeten (man links vrouw rechts)

Men draait in het algemeen rechtsom en beweegt daarbij in dansrichting -
alleen SPINNEN gebeurt op de plaats. Als spil fungeert het rechterbeen
dat afwisselend door de man en door de vrouw tussen de voeten van de
partner wordt geplaatst. Men stapt met de rechtervoet voorwaarts en in
dansrichting. Door de voet uitgedraaid neer te zetten krijg je al een
behoorlijke draaiing, maar je moet wel degelijk elke draai met je
schouders inzetten. Op de linkervoet stapt men vervolgens achteruit in
dansrichting, ook hierbij de voet weer uitgedraaid neerzetten.

Het TUSSENPLAATSEN van de voet gebeurt:

### Tweestapsdraai en stop-hop in de rondte

Iedere keer dat de RECHTER voet wordt neergezet

### Glijpolka

Op de "slow" van het quick-quick-slow ritme. Elke tel draai je 1/4

### Wals

Op de eerste tel van elke maat

### Polka

Eigenlijk draai je steeds een halve slag op het zweefmoment van de
"hup". Voet wordt niet zo erg duidelijk tussen de voeten van de partner
geplaatst.

### Spinnen

Hierbij worden de RECHTER voeten met de BUITENKANTEN naast elkaar gezet.

Danswiki

![Foto van dansers](media/image1.jpeg)

## Inhoud

- An Dro
- Opstelling
- Basis
- Aanwijzingen
- Variaties
- Tips voor muzikanten

# An Dro

Dit is een (meestal) rustige, haast meditatieve dans.

## Opstelling

Iedereen in 1 of meerdere lange slierten. Waar mannen en vrouwen in de
rij staan maakt nu niet meer uit; oorspronkelijk stond er een man aan
het begin van de rij.

## Basis

- Volg-de-leider: houdt elkaar vast bij de pinken, palm van de hand
  wijst omlaag. Je haakt je pink in de pink van de persoon naast je. Ook
  al hebben alleen de pinken elkaar vast, de hele onderarm houdt
  contact. Op die manier 'verlies' je elkaar niet. De leider en laatste
  *kunnen* de vrije arm op de rug doen. In Bretagne wordt dit heel vaak
  ook niet gedaan. Voor dames: mocht je iets met de vrije arm willen
  doen, pak dan je rok in je hand. De hand op de rug is traditioneel
  iets voor mannen.

- Verplaatsingsrichting is naar links, kijkrichting is vooruit. Je
  beweegt dus zijwaarts, en altijd alleen naar links.

- Patroon voeten van 2x vier tellen (dus twee maten):

  - **I**: wisselpas naar links gevolgd door een tel rust (links -
    rechts - links - rust)

  - **II**: wisselpas op de plaats, begint met rechts, gevolgd door een
    tel rust (rechts - links - rechts - rust)

- Patroon handen van 2x vier tellen: draaibeweging met handen. De
  beweging lijkt op een "9", draai hem van onderaf in met rustpunt op de
  drie van de eerste maat, daarna bovenlangs weer terug. Deze
  armbeweging gaat niet hoger dan de schouders.

## vchAanwijzingen

- Bij de start van de uitleg: nog niet de handbeweging, maar de armen
  gewoon losjes naar beneden laten hangen

- Dames en heren, denk even na of er ringen om de ringvinger zitten die
  misschien danspartners pijn kunnen doen. Zo ja, even verplaatsen.
  Kleine moeite en echt heel erg veel meer dansplezier.

- Niet te hard knijpen!

- Rustig in de swing van het liedje blijven.

- De eerste stap naar links een *beetje* nadruk en zwier geven

- Loop niet te hard, anders rekken de middelsten zo uit

- Ga niet naar rechts, voren of achteren, alleen naar links en op de
  plaats

- Dit is van oorsprong een boerendans, dus op klompen. Probeer de voeten
  meer te schuiven in plaats van ze op te tillen

- Wees stil, geniet van de cadans

- Doe ogen dicht (maar niet als je de eerste van de rij bent!)

- Wanneer de armen naar beneden gaan, deze ontspannen

- Nog even over die pinken: de palm van je hand wijst omlaag. Je pink
  zit dan dus aan de "buitenkant" van je hand.

## Variaties

- Maak meer dan een sliert.

- patronen door de leider:

  - ga vaak weer vlak voor de heensliert weer terug zodat iedereen
    elkaar aan kan kijken.

  - ga voor de grap eens onder iemands armen door, denk hierbij echter
    aan de overige dansers in de rij, deze moeten nu wachten (stil
    staan) tot jouw rij er helemaal onder door is.

  - draai een spiraal in elkaar, en weer uit elkaar.

  - ga eens voorlangs de muzikanten.

  - probeer andere slierten in de sluiten

  - probeer samen met de leider van een andere sliert een gezamenlijke
    spiraal te maken.

## Tips voor muzikanten

- Val een voor een weg, maar wel in tempo. de dansers kunnen dan het
  ritme nog even volhouden als de muziek al is gestopt.

Danswiki

![Foto van dansers](media/image1.jpeg)

## Inhoud

- Bourree
- Opstelling
- Basis
- Aanwijzingen
- Variaties

# Bourree

Spannende dans

## Opstelling

In de meest gedanste versie staan dansparen opgesteld in rijen tegenover
elkaar, op een afstand dat ze elkaars handen kunnen aanraken.

## Basis

De basis om een bourree mee te kunnen dansen bestaat uit een
vereenvoudigde bourreepas (de passen voor de dame en heer zijn in de
bourree gelijk):

- Bourreepas vooruit

  - **Tel 1, 2, 3**: grote pas naar voren (links), rechts er naast,
    links op de plaats

  - **Tel 4, 5, 6**: rechts op de plaats, links op de plaats, rechts op
    de plaats

- Bourreepas achteruit

  - **Tel 1, 2, 3**: grote pas naar achter (links), rechts er naast,
    links op de plaats

  - **Tel 4, 5, 6**: rechts op de plaats, links op de plaats, rechts op
    de plaats

De dans bestaat verder uit een A- en een B-deel:

- **A** (4 maal):

  - Bourreepas vooruit (6 tellen)

  - Bourreepas achteruit (6 tellen)

- **B** (4 maal) (nu beginnen met de linkerschouder naar elkaar):

  - Bourreepas vooruit, maar met een kwartdraai naar links zodat de dame
    en heer tegenover elkaar staan (6 tellen)

  - Bourreepas vooruit, waarbij om de rechterschouder wordt gedraaid tot
    de dame en heer van plaats zijn gewisseld en weer met de
    linkerschouder naar elkaar staan (6 tellen)

## Aanwijzingen

- *Zen-Zen*: De normale bourreepas gaat eigenlijk niet op de eerste tel
  naar voren (of naar achter), maar twee tellen eerder. Dit betekent dat
  je in het A‑deel op tel 4 een *val* maakt op het rechterbeen (je
  lichaam stopt met het bewegen naar voren) en al bij tel 5 je gewicht
  naar achteren verplaatst en dus een klein stapje naar achteren maakt.
  Hetzelfde geldt aan het eind van de bourreepas naar achteren: een
  *val* op 4 en een pasje naar voren op 5.

- De bourree doet eigenlijk geen passen op de plaats: je gaat of naar
  voren, of naar achteren, en als je naar voren gaat dan zal iedere pas
  *op de plaats* een klein beetje naar voren zijn. Idem voor achteruit.

- Bij het wisselen van plaats is het gebruikelijk om op tel 3 al
  tegenover elkaar te komen; tel 4, 5 en 6 kunnen stil tegenover elkaar
  of al richting de overkant gaan.

- Blijf altijd dicht bij elkaar

- De tellen kunnen regelmatig zijn (bourree in 3 tijden) of met een hups
  (1-en-2) (bourree in twee tijden)

- Dans altijd in de breedte van het podium: op die manier staat er nooit
  een danser met zijn/haar rug naar de muzikanten.

## Variaties

- Deel A

  - In plaats van recht naar elkaar, kunnen ook de linkerschouders naar
    elkaar gericht worden en een halve boog gemaakt worden zodat de
    rechterschouders naar elkaar staan, en weer terug naar achteren en
    met linkerschouders naar elkaar.

  - In plaats van een halve boog heen en weer terug draaien, kan deze
    ook worden doorgedraaid.

  - Er kunnen bij het naar voren of naar achteren gaan extra draaien
    worden toegevoegd.

- Deel B

  - Niet met de schouders naar elkaar staan, maar recht tegenover elkaar
    beginnen. Dan in de eerste drie tellen een halve draai maken zodat
    je al van plaats bent gewisseld en elkaar aankijkt. Dan tel 4, 5 en
    6 op de plaats blijven en de volgende tellen gebruiken om recht naar
    achter te gaan (al dan niet met een draai). Deze variatie is logisch
    te vervolgen op een deel A dat recht naar elkaar wordt gedanst, vaak
    heeft de muziek een stopje op tel 4, 5 en 6 waardoor deze variatie
    goed uit de verf komt.

- Bourrée en cercle

- Bourree des Jeunes

- Bourrée d'Auvergne

- Bourrée croisé

- Bourrée carré

- La grande potterie

Danswiki

![Foto van dansers](media/image1.jpeg)

## Inhoud

- Bourree d’Auvergne
- Opstelling
- Basis (Pas, Houding, Richtingen, Figuren)
- Aanwijzingen
- Variaties

# Bourree d’Auvergne

De moeder van alle bourrees

## Opstelling

In koppel: verspreid over de ruimte, handen los, naast elkaar.

Heer staat links, dame rechts van de heer. Rechterschouders naar elkaar;
dame en heer kijken dus in tegengestelde richting. In feite staat de
heer ook rechts van de dame.

## Basis

### Pas

Wisselpas met dien verstande dat de tweede pas op de bal van de voet
gebeurt (ook kan: alleen de hiel). Onthoud: plat-bal-plat. Met welke
voet men begint is niet vastgelegd.

### Houding

De benen in lichte spreidstand, iets breder dan de heupen. Voeten licht
uitgedraaid.

Knieën te allen tijde licht gebogen.

Belangrijk is dat er geen bounce optreedt. Hoofd blijft op één
horizontale lijn.

### Richtingen

Er zijn 5 richtingen te doen met bovenstaande pas: Vooruit, achteruit,
diagonaal, zijwaarts en draaien om eigen lichaams-as.

Altijd blijft de plat-bal-plat gehandhaafd. Dit kan lastig zijn bij met
name de zijwaartse beweging. Hierbij is het belangrijk de voeten
uitgedraaid te houden, zodat je meer ruimte hebt voor het kruisen.
Kruisen mag zowel voor als achter (is niet vastgelegd).

### Figuren

Officieel is niets vastgelegd, maar als houvast kan de volgende volgorde
dienen die op bals te doen gebruikelijk is:

- 4 x banaan

- 4 x rond

**Banaan**

Heer en dame schuiven vier maten voor elkaar langs naar rechts waarbij
kijkrichting, schouders en heupen op dezelfde lijn blijven (frontaal
naar partner).

Na vier maten van richting veranderen en op de volgende vier maten weer
terug naar de beginpositie.

De figuur die op de grond wordt afgelegd is banaanvormig, vandaar de
naam "banaan".

**Rond**

Heer en dame cirkelen om elkaar heen, richting is niet vastgelegd. Er
mag ook van richting gewisseld worden.

Heer of dame kan bovendien om eigen as draaien; ook hier is de richting
niet vastgelegd.

Te doen gebruikelijk is wel dat de asdraaiende tegengesteld draait aan
de paar-draai.

Te doen gebruikelijk is dat er één persoon om de as draait, niet beide.

### Belangrijk

De "volger" spiegelt de lichaamshouding van de "leider".

Er zijn vijf richtingen:

- Frontaal

- Linkerschouders naar elkaar

- Rechterschouders naar elkaar

- Diagonaal links

- Diagonaal rechts

De "leider" kan/mag/moet van oriëntatie wisselen en de "volger" volgt.
Er is altijd contact met de partner.

## Aanwijzingen

Allerbelangrijkste is dat de "leider" duidelijk aangeeft (richtingen,
oriëntatie, draaien) en de "volger" goed oplet en goed volgt. Daarom
moet er altijd goed contact tussen beide zijn.

Het is echter ook mogelijk dat leider en volger van rol wisselen, of dat
elk op willekeurige momenten een initiatief ontplooit. Hiervoor is goed
contact uiteraard nóg belangrijker.

##  Variaties

Aan het einde van de banaan kan men de frappés doen. Dit zijn lichte
stampjes.

Er zijn enorm veel varianten mogelijk aangezien er niets is vastgelegd.

Voorbeeld: stel je bent de banaan begonnen met L. Dan zou je het
volgende kunnen doen:

1: L R L / 2: R L R / 3: L – R-stamp / 4: R-stamp – –

En vervolgens met L weer op de terugweg naar links

Idem aan de andere kant van de dame.

Bij een vrijere dans kunnen bijvoorbeeld richtingsveranderingen en
andere initiatieven aangekondigd worden met een frappé.

Danswiki

![Foto van dansers](media/image1.jpeg)

## Inhoud

- Cercle
- Opstelling
- Basis (A, B, C)
- Aanwijzingen
- Variaties

# Cercle

Een vrolijke mixer. Wordt in Vlaanderen Tovercirkel genoemd. En in
Frankrijk Cercle circassien

## Opstelling

Een grote cirkel met om en om man en vrouw, iedereen houdt elkaars
handen vast. De vrouwen leggen hun handen bovenop de handen van de heer.
De 'eerstvolgende paren' zijn (man rechts/vrouw links)

## Basis

Muziek in 3 delen (A, B,C), elk deel 2x herhaald

### A

- (4 maten) 4 stappen naar voren (cirkel wordt kleiner), 4 stappen naar
  achter (cirkel wordt groter)

- (4 maten) 4 stappen naar voren (cirkel wordt kleiner), 4 stappen naar
  achter (cirkel wordt groter)

- Laat elkaar los.

- (4 maten) Dames 4 stappen naar voren - 4 stappen naar achter, terwijl
  heren meeklappen

- (4 maten) Heren 4 stappen naar voren - OMDRAAIEN om **linker**
  schouder – 4 stappen naar hun nieuwe partner.

### B

- Pak je partner beet.

- (8 maten/16 tellen) Draai klokwaarts rondjes op de muziek als paar.
  Dit heet *spinnen*. Een manier van draaien die heel moeilijk is uit te
  leggen. In ieder geval is de meest gangbare houding om te spinnen in
  Nederland met de rechterhand op rechterschouder van de partner en de
  linkerhanden ferm in elkaar daaronder. Waarbij de rechtervoet met de
  buitenkant tegen de rechtervoet van de danspartner staat om een
  draaicentrum te hebben.

- Draai zo nog even verder. Aan het einde draait de man de vrouw door in
  de laatste 2 maten met zijn rechterhand de rechterhand van de dame van
  zijn schouder te halen, deze vervolgens met de klok mee voor de dame
  langs te bewegen zodat ze rechtsvoor de heer (aan de buitenkant) staat
  en de rechterarm van de heer achter de dame langs loopt en de
  linkerhanden elkaar nog steeds vasthebben. Met het gezicht
  tegenklokwaarts in de kring weer terechtkomend. (Flankkring van paren
  zie Jig voor uitleg)

### C

- (8 maten/16 tellen) Loop als paar in deze houding tegen de klok in,
  rustig op de cirkel.

- En waarbij de heer met zijn linkerhand voor de dame langs gaat om
  haar te laten draaien en aan zijn rechterkant uit te laten komen en
  dan over te nemen met zijn rechterhand en een nieuwe dame te ontvangen
  in zijn linkerhand.

## Aanwijzingen

Hoe houd je vast...

- A: gewoon handen vast, heren handen onder.

- B: verschillende mogelijkheden:

  - meest gebruikt in Nederland en Vlaanderen: rechter hand bij partner
    op rechter schouder, linker hand er onder door: pols beetpakken.
    houdt er spanning op zodat je allebei naar achter kan hangen om er
    meer vaart in te houden. plaats de rechtervoeten met de buitenkant
    tegen elkaar in het midden. hier draai je omheen door met de
    linkervoet te 'steppen'.

  - meest gebruikt in Wallonië en Frankrijk: ga in halfopen danshouding
    staan, maar met de rechtervoeten aan de buitenkant tegen elkaar.
    'Step' met de linkervoet erom heen. Op het einde van het tollen is
    het dan het makkelijkst om gewoon te openen en in deel C in open
    danshouding rond te wandelen.

- C: rechterhanden hoog (dame houdt rekening met de armlengte van de
  heer), linkerhanden op heuphoogte

## Variaties

- Jezelf na met z’n allen naar binnen te zijn gelopen laten draaien

- De 2 personen naast je draaien tijdens naar binnen lopen

- heren doen leuke dingen als ze in het midden komen

  -

  - Hi5

  - Bokje springen

  - Ruilen van plek met een andere heer

  - Springen met de borst tegen elkaar aan

-

- dames kunnen dit ook doen

- In C deel: Tijdens het draaien elkaar bij het middel vastpakken voor
  snellere kleinere draaicirkel.

Danswiki

![Foto van dansers](media/image1.jpeg)

## Inhoud

- Gavotte
- Gavotte de l’Aven
- Gavotte de Montagnes (Deel 1, 2, 3)

# Gavotte

Snelle rijdans

## Opstelling

Als rij sta je hand in hand, waarbij je aanvankelijk je rechterarm over
de linkerarm van je buurman/-vrouw kunt leggen (zoals in de hanterdro).
Afhankelijk van de muziek en degene voorin de rij, die het tempo
bepaalt, kunnen de armen meer los komen, waarbij ook met de armen
gezwaaid kan worden op het ritme van de muziek.

Met je lichaam sta je een beetje gedraaid richting de voorste in de rij,
om goed op tempo mee te kunnen komen; de passen zijn ook niet zozeer
zijwaarts, meer vooruit

## Basis

Wandel- of looppas in het ritme van de muziek: links - rechts - links
rechts links - rechts - links - rechts - hop (of niets).

Voor de mensen die wat tureluurs worden van al dat links en rechts: je
kan het ook als volgt tellen: een, twee, ee - ne twee, een, twee, een
(twee).

Of gebruik dit als ezelsbruggetje: een, twee, in de maat, anders wordt
de juffrouw "hop"

# Gavotte de l’Aven

## Opstelling

Rijtjes van 4 personen, armen zoals in Hanter-Dro

## Basis

Stap met links, rechts, links - rechter been achterom zwaaien (rechtsom)

Zet rechts neer achter links met gewicht, stap links naar schuin voor,
kruis rechts voor links (met gewicht)

# Gavotte de Montagnes (Suite Gavotte)

is een "suite" die bestaat uit drie delen.

Traditioneel een parendans in een gesloten kring waarbij elke heer zijn
dame aan zijn rechterkant heeft staan.

Tegenwoordig (balfolk) meestal een rij waarbij dame/heer niet meer uit
maakt.

## Deel 1: Ton Simpl

Is hetzelfde als de "gewone" Gavotte zoals hierboven beschreven.

(Oftewel één-twee / een twee drie / één twee / stap hop).

Armen over elkaar heen nemen zoals in de Hanter Dro

## Deel 2: Tamm Kreiz

Armen loshaken en elkaar met pinken vastpakken zoals in de An Dro.

bestaat uit een afwisseling tussen twee delen:

1\. wandeling: stap naar links met links, kruis rechts over waarbij de
armen op en neer zwaaien. Dit herhaalt 4 keer.

2\. op de plaats: point rechts voor waarbij de armen op borsthoogte
worden gestrekt, (recht naar voren, geen zwaai). Armen gaan naar voren
als rechtervoet naar voren gaat . Daarna voet en armen terug. Ook dit
herhaalt 4 keer.

## Deel 3: Ton Double

Is hetzelfde als deel 1, maar de armen gaan nu meezwaaien (voorste
danser geeft dit aan). Meestal gaat het tempo van de muziek wat onhoog
tijdens dit deel.

Danswiki

![Foto van dansers](media/image1.jpeg)

## Inhoud

- Gigue (Jig, Chapelloise)
- Opstelling
- Basis (A, B)
- Aanwijzingen
- Variaties

# Gigue (Jig, Chapelloise)

Gezellige mixer. In Frankrijk chapeloise genoemd.

## Opstelling

Flankkring van paren.

(Dat betekent:

De paren staan 'in optocht' achter elkaar in een grote kring.

Heer en dame kijken beide in tegenklokrichting.

Heren aan de binnenkant van de cirkel, dame aan de buitenkant.

Rechterhand heer en linkerhand dame zijn vast, hand van heer is onder)

## Basis

### A

- **I**: vooruitlopen 4 passen - draai om (linkerhand heer is nu vast
  met rechter­hand dame) en ga achteruit  door 4 passen (nog steeds tegen
  de klok in).

- **II**: vooruit teruglopen 4 passen - draai om en ga achteruit door 4
  passen (met de klok mee)

### B

- **III**: Set-pas (driepas) naar elkaar toe - idem uit elkaar - in
  looppassen van plaats wisselen

- **IV**:Set-pas naar elkaar toe - idem uit elkaar- draai door (heren
  laten de dames onder hun linkerarm door naar achter gaan, door met de
  linkerhand een hoge poort te maken en naar links te bewegen zodat de
  dame schuin rechts naar achteren begeleid wordt, terwijl ze zelf
  schuin links naar voren stappen om de nieuwe dame op te vangen aan hun
  rechterhand die van voren eraan komt)

## Aanwijzingen

- kijk je partner aan!

- dame legt de hand op die van de heer

- evt.: vrije hand in je zij zetten

- beetje rechtop staan

- houdt rekening met looptempo voor en achter je

- als het krap is: spring in deel B niet te wild

- loop in deel A niet te dicht tegen elkaar aan, want dan kan je niet
  naar elkaar toe springen

## Variaties

- In deel A 8 tellen rechtdoor lopen gezicht zelfde kant op

- aan einde van I, II, III en/of IV kan de man de vrouw één of meer
  extra rondjes laten draaien

- In deel B met de voeten vooruit en de benen wat gestrekt springen, er
  een Iers aandoend huppeltje van maken.

- Bij naar elkaar toe springen kwartslag gedraaid zijn naar elkaar toe.

- Halverwege I draait de heer de dame met één of twee handen een hele
  slag in en ze lopen nog steeds vooruit en bij het eerste deel van B
  achteruit. In het tweede deel van B volgt een draai 'uit'.

Danswiki

![Foto van dansers](media/image1.jpeg)

## Inhoud

- Hanter Dro
- Opstelling
- Basis
- Aanwijzingen
- Variaties

# Hanter Dro

Nog rustiger en meditatiever dan de An Dro

## Opstelling

In 1 of meerdere lange slierten. Mannetje/vrouwtje maakt niet uit

## Basis

- volg-de-leider. sta dicht bij elkaar houdt elkaar vast bij de handen,
  met de rechterelleboog over de linker van je buur

- Patroon van vier + twee tellen

- 3 stappen naar links (begin met links) - rust \| 1 stap op de plaats
  (of licht naar links) met rechts - rust \| weer beginnen met links

## Aanwijzingen

- zie An Dro, behalve het handgebruik.

## Variaties

- zie An Dro

- De Hanter Dro en An Dro kunnen ook om en om gedaan worden (na 4x
  bijvoorbeeld). Je houdt elkaar bij het Hanter Dro gedeelte dan bij de
  pinken vast, maar hebt wel de ellebogen over elkaar. (wees voorzichtig
  bij het wisselen, ga niet te ver uit elkaar bij de An Dro). De muziek
  geeft dan aan welk deel wanneer gedaan wordt. Zo'n afwisseling wordt
  tricot genoemd.

- een steeds dikker op elkaar gepakte rol met de leider (of een
  muzikant) in het midden, die alleen nog maar rondjes op de plaats
  maakt. (erg warm en gezellig)

Danswiki

![Foto van dansers](media/image1.jpeg)

## Inhoud

- Laridé
- Opstelling
- Basis (Voeten, Armen)
- Aanwijzingen

# Laridé

Een dans in 8 maten waarbij de dansers zich in slierten door de ruimte
verplaatsen.

## Opstelling

In 1 of meerdere lange slierten. Mannetje/vrouwtje maakt niet uit

## Basis

### Voeten

1. Stap naar links

2. Aansluitpas

3. Stap naar links

4. Aansluitpas

5. Op de tippen gaan staan

6. Terug neerkomen

7. Op de tippen gaan staan, gewicht vooral op rechter voet

8. Terug neerzetten, en linkervoet vrijmaken

### Armen

1. Gestrekt naar voor, 45 graden

2. Terug neer, langs het lichaam

3. Gestrekt naar voor, 45 graden

4. Voorarmen horizontaal, ellebogen naast het lichaam

5. Handen naar voor duwen, tot de armen gestrekt zijn.

6. Voorarmen horizontaal, ellebogen naast het lichaam

7. Handen naar voor duwen, tot de armen gestrekt zijn.

8. Armen neer, langs het lichaam

## Aanwijzingen

- Check even of er ringen om de ringvinger zitten die misschien
  danspartners pijn kunnen doen. Zo ja, even verplaatsen. Kleine moeite
  en echt heel erg veel meer dansplezier.

- Niet te hard knijpen!

- Rustig in de swing van het liedje blijven.

- De eerste stap naar links een *beetje* nadruk en zwier geven

- Loop niet te hard, anders rekken de middelsten zo uit

- Ga niet naar rechts, voren of achteren, alleen naar links en op de
  plaats

- Dit is van oorsprong een boerendans, dus op klompen. Probeer de voeten
  meer te schuiven in plaats van ze op te tillen

- Wees stil, geniet van de cadans

- Doe ogen dicht (maar niet als je de eerste van de rij bent!)

- Wanneer de armen naar beneden gaan, deze ontspannen

- Nog even over die pinken: de palm van je hand wijst omlaag. Je pink
  zit dan dus aan de "buitenkant" van je hand.

Danswiki

![Foto van dansers](media/image1.jpeg)

## Inhoud

- Mazurka
- Opstelling
- Basis
- Aanwijzingen
- Variaties

# Mazurka

Romantische parendans

## Opstelling

Half-open houding, gewoon in paren over de dansvloer heen.

## Basis

- De dame begint rechts, de heer links

- De dans bestaat uit een afwisseling van een mazurka-maat en een
  wals-maat

  - **Mazurka**: 1-2-wacht

  - **Wals**: 1-2-3 (heen en weer)

- De wachtvoet wordt bij de volgende 1 weer neergezet

## Aanwijzingen

- Bij de *wacht* wordt het gewicht stil gehouden boven het standbeen.
  Dit is heel belangrijk.

- Bij de *wacht* kun je wel lichtjes veren door het standbeen.

## Variaties

- rustig rondjes linksom of rechtsom draaien

- naar voren of naar achteren lopen

- in plaats van 1-2-3 alleen een 1 maken, hier het gewicht echt op
  houden en zo de hele maat blijven

- in plaats van de 1-2-wacht alleen een 1 maken, hier het gewicht echt
  op houden en zo de hele maat blijven

- in plaats van mazurka-wals-mazurka-wals andere variaties:

  - mazurka-mazurka-wals-wals

  - mazurka-mazurka-mazurka-wals

  - wat je voelt op basis van de muziek

Danswiki

![Foto van dansers](media/image1.jpeg)

## Inhoud

- Plinn
- Opstelling
- Basis
- Aanwijzingen
- Variaties

# Plinn

Bretons springen tot je er bij neervalt

## Opstelling

In kringen of slierten, houding zoals bij Hanter Dro. Afwisselend man -
vrouw (belangrijk voor het tweede deel)

## Basis

Een volledige suite bestaat uit drie delen. Buiten Bretagne speelt men
wel eens enkel deel 1 of deel 3.

- Deel 1 (ton simple) en 3 (ton double):

> Dicht bij elkaar in de kring of sliert. Geen beweging met de armen
> zoals bij An Dro of Laridé. Voetenwerk: spring met twee voeten samen
> lichtjes naar links, spring met twee voeten samen ter plaatse,
> polkasprongetje ter plaatse: links-rechts-links (of samen).
>
> Het ritme is: lang/lang/kort kort/lang.
>
> Vooral deel 3 wordt vaak heel erg lang gespeeld, tot je erbij neervalt
> of in trance bent.

- Deel 2 (bal)

> Dient als verademing. In koppel tegen de dansrichting in. Gekruist
> armen voor. Opstelling zoals bij de Gigue. De muziek bestaat uit de
> afwisseling van een traag en een snel deel (aantal maten verschilt al
> naargelang de melodie en de voorkeur van de groep)

- Traag deel:
  Wandel langzaam tegen de klok in de kring rond. Armen bewegen daarbij
  ritmisch naar voor en naar achter.

- Snel deel:
  Zelfde pas als in deel 1 en 3. Nu in koppel. Eerste sprong naar links,
  tijdens andere sprongen keer je naar je oorspronkelijke plaats terug.

## Aanwijzingen

Bretonse dansen halen hun energie altijd uit de grond. Er wordt niet
hoog gesprongen (hoofden blijven vrij vlak). Als je dicht bij elkaar
staat en elkaar goed ondersteunt, kan je de sprongen eindeloos lang
volhouden: je geeft energie aan elkaar.

## Variaties

Tijdens deel 1 en 3: allerlei mogelijke versieringen in het benenwerk
tijdens de sprongen. Zolang je maar in het basisritme blijft en de
groepsenergie niet verstoort.

Tijdens deel 2: In het trage deel kan je (met de handen altijd gekruist)
de partner onder door draaien In het snelle deel kan je je naar elkaar
toedraaien, lichte spanning in de armen zetten en tegen hoge snelheid al
plinn-springend rond elkaar draaien.

Danswiki

![Foto van dansers](media/image1.jpeg)

## Inhoud

- Polka
- Opstelling
- Basis
- Aanwijzingen
- Variaties

# Polka

Springerige parendans

## Opstelling

Met z'n tweeën in half-open houding op een leeg plekje op de dansvloer.

## Basis

Vrouw begint naar rechts, man naar links: 123 ter plaatse aan de ene
kant, 123 ter plaatse aan de andere kant (op 1 kom je neer, op 2 veer je
na, op 3 maak je je klaar voor een sprongetje).  Onderwijl kun je
ronddraaien, waardoor je tegen de klok in gaat op de dansvloer. Na 4
maten kun je bijvoorbeeld 4 keer dezelfde kant op 'hupsen' zonder te
draaien, dan wel draaien en weer 4 keer dezelfde kant op 'hupsen'.

## Aanwijzingen

Als je het nog niet zo goed kunt dat je in een rechte lijn de dansvloer
tegen de klok in kunt rondgaan, blijf dan in het midden. Zodoende hinder
je de meer ervaren dansparen niet.

## Variaties

Heel veel, wees crea! Een kort lijstje:

- Variaties in stijl: je kan de polka heel plat dansen (bijna niet
  springen) of net heel springerig

- Variaties in plaats: de variaties van wals en scottisch zijn ook
  bruikbaar voor de polka.

- Variaties in ritme: je kan de polkapas afwisselen met de pas van deel
  B van de scottisch, liefst op het einde van een muzikaal deeltje.

Danswiki

![Foto van dansers](media/image1.jpeg)

## Inhoud

- Polska
- Opstelling
- Basis
- Aanwijzingen

# Polska

Zweedse parendans

## Opstelling

In deel A sta je zij aan zij, de dame legt haar linkerhand op de
rechterschouder van de heer en de heer legt zijn rechterarm om de taille
van de dame

In deel B sta je in gesloten danshouding.

## Basis

De muziek is in driekwartsmaat.

In deel A "schrijd" je als paar tegen de wijzers van de klok in door de
zaal. De dame start met haar rechtervoet, de heer met links: de
buitenste voeten bewegen dus tegelijk, en vervolgens de binnenste voeten
ook. De stap met de buitenste voeten is op tel 1, de stap met de
binnenste voeten op tel 3. De cadans is dus: een-ne twee, een-ne twee,
etc.

In deel B draai je om elkaar heen; dit gedeelte van de dans wordt vaak
onderschat: het ziet er, als het soepel gaat, eenvoudig uit, maar omdat
man en vrouw niet simultaan dezelfde passen zetten, vergt het enige
oefening. Het inzetten van de draai wordt door de heer gedaan. De pas
van de heer is links-samen-rechts, links-samen-rechts. De pas van de
dame is samen-rechts-links, samen-rechts-links. Op "samen" trek je de
rechtervoet bij de linker.

Deel A en B zijn niet vast te stellen in aantal maten of tellen; soms
hoor je duidelijk in de muziek een overgang van het ene deel op het
andere, maar je mag zelf bepalen wanneer en hoe lang je draait.

## Aanwijzingen

Om de stappen in het draaigedeelte goed onder de knie te krijgen, is het
nuttig om het eerst individueel te oefenen, waarbij je al wel om een
denkbeeldige partner heen draait.

Danswiki

![Foto van dansers](media/image1.jpeg)

## Inhoud

- Rond de Saint Vincent
- Opstelling
- Basis
- Aanwijzingen
- Variaties

# Rond de Saint Vincent

Rond, en rond, en rond...

## Opstelling

In een kring, met elkaars handen vast.

## Basis

De benen:

1. De linkervoet naar links

2. De rechtervoet kruist voor de linkervoet langs

3. De linkervoet naar links

4. De rechtervoet kruist achter de linkervoet langs

De armen:

1. Armen gestrekt opheffen, naar voren brengen, ca. 45 graden

2. Armen gestrekt opheffen, horizontaal

3. Men plooit de armen, de ellebogen zijn langs het lichaam

4. Armen terug laten zakken

## Aanwijzingen

Vooral als je heel snel wilt dansen, maximaal zes personen per kring.

## Variaties

- Laag bij de grond (op je hurken) dansen.

- Héél snel rondjes draaien. Bij sommige stappen kan de hele groep van
  de grond komen!

Danswiki

![Foto van dansers](media/image1.jpeg)

## Inhoud

- Rondo
- Opstelling
- Basis
- Aanwijzingen
- Variaties

# Rondo

Vlotte rijdans met lekker veel vaart

## Opstelling

Iedereen in 1 of meerdere lange slierten, mannen/vrouwen maakt niet uit

## Basis

- zij sluit zij (te beginnen met links, naar links)

- stap hop (op R)

- zij sluit zij (te beginnen met L, naar links)

- zij sluit zij (op de plaats, met R te beginnen)

Armzwaai van langs het lichaam naar iets omhoog op elke eerste tel van
elke maat

## Aanwijzingen

Soms kan het snel gaan, let erop dat de laatste persoon in de sliert mee
kan komen

## Variaties

Rondeau en couple

Danswiki

![Foto van dansers](media/image1.jpeg)

## Inhoud

- Rondeau en Couple
- Opstelling
- Basis
- Aanwijzingen
- Variaties

# Rondeau en Couple

Parendans twee aan twee in een grote cirkel

## Opstelling

Iedereen twee aan twee naast elkaar, in een grote cirkel als in de jig.
Armen in elkaar als in de Hanterdro

## Basis

- linkervoet naar voren, met je rechtervoet heel even de grond aantikken
  en dan terug.

- stap hop (op R)

- zij sluit zij (te beginnen met L, naar links)

- zij sluit zij (op de plaats, met R te beginnen)

Armzwaai van langs het lichaam naar iets omhoog op elke eerste tel van
elke maat

Danswiki

![Foto van dansers](media/image1.jpeg)

## Inhoud

- Scottisch
- Opstelling
- Basis
- Variaties

# Scottisch

Eenvoudige parendans met ontelbaar veel variaties

## Opstelling

Gewoon in paren, half-open houding, over de dansvloer heen

## Basis

- **A**: 123-123-

- **B**: 1-2-3-4-

## Variaties

- Draaien van de dame

  - Een basisvariatie is op het B gedeelte de dame één, twee, drie of
    vier rondjes te laten draaien (vanuit de linkerhand van de heer).

  - Ook op het A gedeelte kunnen draaien worden gemaakt

  - De heer kan bij de draai van de vrouw zijn rechterarm contact laten
    houden met de rug en na de draai de dame de andere kant op terug
    laten draaien

- Omsluiten, elkaar los laten en in het A deel (dus 6 stappen) om een
  paar heen lopen (allebei een kant), B deel weer vrolijk samen verder
  dansen.

- Hele figuur zijwaarts: het tweede deel van A gaat dus binnendoor en
  deel B is een soort 'naast elkaar lopen', zo kan ook wat afstand
  worden afgelegd naar een rustig plekje op de dansvloer.

- Op deel A uit elkaar gaan en gestrekte armen vastpakken en weer naar
  binnen gaan naar: danshouding, of handen vast voor het hart, of
  indraaien (dame onder de linkerarm van de heer door). Hier een tijdje
  in dansen, dan de dame met een kort rukje aan haar linkerarm uit laten
  draaien op deel B.

- openvouwen naar links (voor de heer) en omdraaien naar rechts (voor de
  heer) op deel A en op deel B hard ronddraaien met de armen van de heer
  om de schouders van de dame en de armen van de dame om de nek van de
  heer. Op deel A kan zo wat heen en weer gewiebeld worden (ellebogen
  horizontaal) en op deel B kunnen wel twee rondjes worden gedraaid. Om
  hier uit te komen laat de heer de dame twee rondjes alleen draaien en
  hij bukt zelf meteen onder de armen van de dame uit om haar voor deel
  A weer op te vangen.

Danswiki

![Foto van dansers](media/image1.jpeg)

## Inhoud

- Tarantella
- Opstelling
- Basis (deel 1..4)
- Aanwijzingen

# Tarantella

De Tarantella is een leuk pseudo-Italiaans dansje — het is binnen
Balfolk sterk gechoreografeerd en daarom niet te vergelijken met de
oorspronkelijke Italiaanse improvisatiedans. Het kan zijn dat de dans
zijn naam dankt aan de Italiaanse stad Tarente, maar het verhaal gaat
ook dat de naam afstamt van de Tarantula spin. Het zou een dans zijn
tegen het spinnengif en de Tarantella moet daarom ook fel gespeeld en
gedanst worden: het spinnengif moet eruit gezweet!

## Opstelling

In koppels tegenover elkaar dwars op de kringlijn; in balfolk vaak
gewoon in koppels kriskras door elkaar.

##  Basis

Dans in vier delen van telkens 16 maten.

- **deel 1**: sprong en swing

  - **maat 1-4 (of A-deel melodie 1)**
    Set-pas met rechts, met je linkerhand neem je een imaginaire hoed af
    naar links. Zelfde met links. Herhaal.

  - **maat 5-8 (of B-deel melodie 1)**
    Swing rond, met rechterarm rond elkaars middel en linkerarm hoog
    gestrekt.

  - **maat 9-12 (of A-deel melodie 1)**
    Herhaling 1-4.

  - **maat 13-16 (of B-deel melodie 1)**
    Herhaling 5-8.

- **deel 2**: knieval en draai

  - **maat 1-4 (of A-deel melodie 2)**
    Heer valt op de linkerknie voor zijn dame en leidt haar linksom rond
    hem. Dame in Schotse pas rond

  - **maat 5-8 (of B-deel melodie 2)**
    naast elkaar, binnenhanden vast, stap-kick met buitenvoet, idem met
    binnenvoet; individueel hele draai rond buitenom

  - **maat 9-12 (of A-deel melodie 2)**
    Herhaling maat 1-4

  - **maat 13-16 (of A-deel melodie 2)**
    herhaal maat 5-8

- **deel 3**: handenklap en dos à dos

  - **maat 1-4**
    Schuin naar elkaar toelopen, tot je naast elkaar staat. Daarna
    achterwaarts weer naar je plaats. Naar elkaar toe ga je van laag
    naar hoog en klapt op elke tel. Van elkaar weg van hoog naar laag.
    Laatste klap is achter de rug.

  - **maat 5-8**
    dos à dos rond elkaar rechtsom, terwijl je om je eigen as linksom
    draait, ondertussen met de bovenarmen rondjes maken.

- **deel 4**: polka

## Aanwijzingen

De muziek wordt vlot en fel gespeeld, zorg dus dat je in die cadans
blijft.

Danswiki

![Foto van dansers](media/image1.jpeg)

## Inhoud

- Wals
- Opstelling
- Basis
- Aanwijzingen
- Variaties

# Wals

Een gevarieerde parendans

## Opstelling

Je staat in half-open houding, ergens op de dansvloer. De paren die snel
willen ronddraaien in de dansrichting staan aan de buitenkant, de paren
die rustig aan willen doen, of mooie figuren op de plaats, staan in het
midden.

## Basis

- De vrouw spiegelt de man, dus een pas met links is voor de vrouw een
  pas met rechts.

- De eerste maat is links rechts links waarbij het zwaartepunt van het
  lichaam de hele maat boven het linker been blijft.

- De tweede maat is rechts links rechts waarbij het zwaartepunt van het
  lichaam de hele maat boven het rechter been blijft.

- Voor de absolute basis is het prima als deze passen op de plaats
  worden gezet, als het gewicht per maat maar echt wordt verplaatst.

## Aanwijzingen

- Er kunnen rondjes met de klok mee gedraaid worden. Dit kan gewoon heel
  rustig gebeuren.

- Het is ook mogelijk om per maat een halve draai te maken.

  - De eerste maat zet de man het linkerbeen echt om het rechterbeen van
    de vrouw heen, om de eerste halve draai goed te maken. De tweede
    maat zet de vrouw haar rechterbeen echt om het linkerbeen van de man
    heen, en zet deze draai dus in. Je eindigt met de vrouw aan de
    binnenkant, de heer aan de buitenkant.

  - Na twee maten ben je dan helemaal rond en kun je weer opnieuw
    verder. Je staan nu weer met de heer aan de binnenkant, vrouw aan de
    buitenkant.

- Als je nog niet als een gek rondjes draait in de dansrichting,
  verplaats je dan naar het midden van de vloer. Doe dit ook als je rare
  figuren wil doen waardoor je even stil komt te staan

## Variaties

- Wals in 5 tijden

- Wals in 7 tijden

- Wals in 8 tijden

- Wals in 11 tijden
